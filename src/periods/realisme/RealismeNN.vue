<template lang="pug">
PagePeriod(
  :bannerImage="require(`./Realisme_01.jpg`)"
  :circleImage="require(`./sirkel_realisme.png`)"
)
  // Content here

  h3 Framveksten av ei moderne verd 1600–1850
  figure.col.col12.mb20
    img(src='./Realisme_Framveksten_av_en_moderne_verden1.jpg' alt='Toppløs kvinne held det franske flagget. I forgrunnen er døde menneske. I bakgrunnen følgjer ei opprørsk folkemengd klar til kamp. Måleri.')
    figcaption
      em Den 28. juli. Friheten fører folket
      | . Eugène Delacroix. Oljemåleri, 1830.

  p På 1600-talet byrjar ei vitskapleg, åndeleg, industriell og politisk utvikling i Europa som vi kan kalle modernitet. Nye vitskaplege oppdagingar set i gang gjennomgripande endringar på alle samfunnsområde. Vi kan seie at denne utviklinga er styrt av ”tre f-ar”: framsteg, fornuft og frigjering. Verda skal framover, menneska skal bli frie – og fornufta skal styre heile prosessen. 

  p Både 1700- og 1800-talet er prega av nye oppdagingar og oppfinningar, og dei politiske revolusjonane i Amerika (1776) og Frankrike (1789) gjer folkestyre og demokrati til eit ideal for mange. Moderniteten kjem for alvor inn i norsk litteratur omkring 1875, det såkalla moderne gjennombrotet. Forfattarane tek opp aktuelle samfunnsproblem og set dei under debatt. 

  h3 Tida og samfunnstilhøva
  figure
    img(src="./Realisme_Tida_og_samfunnsforholdene1.jpg" alt="Elveutløp til demning ved fabrikkbygningar. Illustrasjon.")
    figcaption Industri langs Akerselva ved Hjula og Sagene

  h5 Frå bondesamfunn til byliv
  p Det norske samfunnet gjennomgår store endringar i siste halvdel av 1800-talet. Denne utviklinga kan på mange måtar forklarast med den industrielle revolusjonen, som starta i England midt på 1700-talet og etter kvart spreidde seg over storparten av Nord-Europa. Vi kan summere opp desse endringane i omgrepa 
    em industrialisering 
    | og 
    em urbanisering
    | . 

  figure.col.col5.right-image
    img(src="./Realisme_Tida_og_samfunnsforholdene2.jpg" alt="Dampskip i eit hamneområde. Illustrasjon.")
    figcaption «Constitutionen», det første dampskipet i Noreg, på hamna i Arendal

  h5 Industrialisering: 
  ul
    li Det skjer ein overgang frå naturalhushald til pengehushald. Tidlegare hadde jordbruket vore hovudnæringa for dei fleste. No veks industrien fram som næringsveg. 
    li Ei rivande utvikling innanfor samferdsla bind landet saman. Vi får dampskip, jernbane mellom Oslo og Eidsvoll (1854) og nye vegar rundt byane. Telegrafen kom tidleg i 1850-åra.

  h5 Urbanisering:
  ul
    li Litt etter litt veks det fram bysamfunn. Folk flytter frå bygda til byen for å skaffe seg arbeid i ein gryande industri, mellom anna langs Akerselva i hovudstaden.
    li Urbaniseringa var ein føresetnad for industrialisering. Byane skapte nye sosiale arenaer og møteplassar for kultur og samfunnsliv. Men bylivet var òg prega av fattigdom og dårlege bustader, alkoholmisbruk, barnearbeid, rotløyse og framandgjering. 

  figure.col.col5.left-image
    img(src="./Realisme_Tida_og_samfunnsforholdene3.jpg" alt="Jublande seiersherrer med tysk flagg. Illustrasjon.")
    figcaption
      em Berlin
      | , 1848 (utsnitt)

  h5 Endra maktforhold
  p Maktforholda endrar seg dramatisk i siste halvdel av 1800-talet. Rundt 1850 er storparten av makta samla hos svenskekongen og norske embetsmenn. I siste halvdel av 1800-talet blir makta gradvis overført til folket.

  p I 1848 gjer borgarskapet i Paris opprør mot sosial urettferd og manglande demokratiske rettar. Vi kallar dette februarrevolusjonen. Uroa som denne revolusjonen skapte, spreidde seg raskt frå land til land i Europa. Revolusjonen utløyste ei tru på folkeopplysning, demokratiske rettar og håp om ei betre framtid for vanlege menneske. Folk kjempa altså for fornuft, framsteg og frigjering. 

  p Også i Noreg merkar vi innverknaden frå februarrevolusjonen. I 1850-åra startar ulike politiske demokratiseringsprosessar. Det fører mellom anna til at partia Venstre, Høgre og Arbeidarpartiet blir skipa, alle i 1880-åra. I 1884 blir 
    em parlamentarismen 
    | innført. No kunne ikkje regjeringa lenger styre utan støtte frå eit fleirtal av dei folkevalde representantane på Stortinget. Dette er ein milestolpe i utviklinga av eit demokratisk Noreg. 

  p Arbeidarrørsla blir etter kvart ein viktig maktfaktor. Samstundes med at nye arbeidsplassar veks fram, utviklar det seg eit motsetningsforhold mellom arbeidarar og fabrikkeigarar. Arbeidarane får mange med seg i kravet om allmenn stemmerett, rett til skulegang, fleire sosiale gode i samfunnet og betre tilhøve på arbeidsplassane.

  figure.col.col12
    img(src='./Realisme_Tida_og_samfunnsforholdene4.jpg' alt='Kvinne held eit skilt, omringa av nysgjerrige gutar og menn. Foto.')
    figcaption Den amerikanske kvinnesaksforkjemparen Louisa May Alcott demonstrerer for røysterett. (1914)

  h5 Frigjering – også for kvinner?
  p I samsvar med kravet om frigjering og utvida demokratiske rettar for alle byrjar kvinnene no å krevje rett til deltaking i samfunnet. Alt på slutten av 1700-talet problematiserte Mary Wollstonecraft manglande rettar for kvinnene. Ho var ei opplysningskvinne som ville ha eit samfunn basert på fornuft. Ho meinte at menn og kvinner var like rasjonelle, derfor burde kvinna ha dei same økonomiske, politiske og sosiale rettane som mannen. John Stuart Mill førte desse tankane vidare tidleg på 1800-talet. 

  p I Noreg synleggjer industrialiseringa og urbaniseringa skilnadene mellom kvinner og menn. Mange flytter no inn til byane og får arbeid i fabrikkar, men det er ikkje like vilkår for kvinner og menn. Kvinnene får lågare lønn enn mennene, og arbeidstilhøva er ofte elendige. Mange unge jenter blir grovt utnytta. Kvinner av embetsstanden tek no til å krevje likestilling. Dei vil mellom anna ha lovendringar som sikrar at ei gift kvinne kan vere myndig og ha råderett over det ho sjølv eig. 

  p Desse kvinnene grunnlegg Norsk Kvinnesaksforening i 1884. Dei krev retten til utdanning og skikkeleg betaling for lønnsarbeid. Det er framleis uvanleg at kvinner tek utdanning, og det vekkjer derfor oppsikt når Cecilie Thoresen går opp til studenteksamen (examen artium) i 1882. Allmenn stemmerett for kvinner får vi likevel ikkje før i 1913.

  h3 Tankar i tida 

  figure.col.col6.left-image
    img(src="./Realisme_Tanker_i_tida1.jpg" alt="Portrettbilete av mann i dress. Foto.")
    figcaption Auguste Comte
  h5 Positivismen 
  p Alt i 1830-åra lanserte filosofen Auguste Comte (1798–1857) ein ny vitskapleg tenkjemåte. Comte argumenterte for fornufta som utgangspunkt for kunnskap. Han hevda at all kunnskap er tufta på erfaring, som vi får ved å observere livet og verda rundt oss. Ein slik tenkjemåte, positivismen, forkastar alle spekulasjonar om at det finst noko anna enn det vi sjølve kan oppleve eller sanse. 

  p Dette braut med ei tradisjonell førestilling om at det låg ei guddommeleg kraft bak fenomena i verda. Comtes tankar var fundamentale for den naturvitskaplege tenkjemåten, men det spesielle var at Comte utvikla positivismen som ein metode i samfunnsvitskap. Også mennesket såg han i eit positivistisk lys. Denne rasjonelle tilnærminga til verda er typisk for modernitetens tenkjemåte. 

  figure.col.col6.left-image
    img(src="./Realisme_Tanker_i_tida2.jpg" alt="Portrettbilete av mann med tykt skjegg. Foto.")
    figcaption Karl Marx
  h5 Kommunismen 
  p I 1848 gav Karl Marx (1818–1883) og Friedrich Engels (1820–1895) ut boka 
    em Det kommunistiske manifest
    | . Boka er ein hard kritikk av det kapitalistiske systemet og ei oppmoding til arbeidarklassen om å kjempe for betre kår. Målet for kommunismen er eit klasselaust samfunn, der alle har like rettar og plikter. I eit slikt samfunn ville, ifølgje Marx og Engels, menneska vere frie. 

  p I praksis fekk ikkje dei kommunistiske ideane særleg gjennomslag før den russiske revolusjonen i 1917. Da vart det første kommunistiske samfunnet grunnlagt. Men ideane til Marx og Engels har vore viktige for arbeidarane i kampen for frigjering og betre økonomiske og politiske rettar.

  figure.col.col6.left-image
    img(src="./Realisme_Tanker_i_tida3.jpg" alt="Portrett i sideprofil av mann med pudderparykk. Illustrasjon.")
    figcaption Adam Smith
  h5 Liberalismen 
  p Liberalismen er ein ideologi med røter tilbake til opplysningstida. I utgangspunktet var liberalistane opptekne av å framheve dei individuelle rettane. Dei ville redusere den nesten allmektige konge- og statsmakta. Men på 1700-talet ser vi at liberalistane utviklar tankar om fridom også i økonomisk forstand. Sentralt her står filosofen Adam Smith (1723–1790). 

  figure.col.col6.left-image
    img(src="./Realisme_Tanker_i_tida4.jpg" alt="Portrettbilete av mann med sløyfe. Illustrasjon.")
    figcaption John Stuart Mill
  p Ein forkjempar for liberalismen på 1800-talet, den engelske filosofen og økonomen John Stuart Mill (1806–1873), meinte derimot at staten måtte spele ei aktiv rolle for å sikre eit velferdssamfunn for alle. Han blir derfor kalla 
    em sosialliberalismens 
    | far. 

  p I vidareføringa av eit slikt syn ligg retten til å gjere opprør mot urettferdige tilstandar og til å arbeide for endringar i samfunnet. Mange forfattarar og andre som målbar ideen om å byggje ein nasjon, slutta seg til dette synet. Det liberale partiet Venstre vart så stifta som landets første parti i 1884.

  figure.col.col6.left-image
    img(src="./Realisme_Tanker_i_tida5.jpg" alt="Portrettbilde av mann med kvite klede. Illustrasjon.")
    figcaption Søren Kierkegaard
  h5 Kristen eksistensialisme 
  p Ein person som skulle få innverknad på fleire forfattarar under det moderne gjennombrotet, var den danske teologen og filosofen Søren Kierkegaard (1813–1855). 

  p ”Subjektiviteten er sanninga”, hevda Kierkegaard. Med dette meinte han at trua var noko personleg og subjektivt for individet. Og det er nettopp dette fokuset på at sanninga er individuell og subjektiv, som knyter han til moderniteten. 

  p Kierkegaard grunnla eksistensialismen. Men i motsetning til mange seinare eksistensialistar, som var ateistar, var Kierkegaard djupt kristen. Synet hans på kristendommen førte til konflikt med det etablerte kristenfolket i Danmark. For Kierkegaard handla kristen tru som sagt om noko personleg. Han meinte den danske kyrkja hadde eit slapt og lite inderleg forhold til gudstru. 

  figure.col.col6.left-image
      img(src="./Realisme_Tanker_i_tida6.jpg" alt="Portrett i sideprofil av mann med langt skjegg. Foto.")
      figcaption Charles Darwin
  h5 Darwinismen 
  p I 1859 kom Charles Darwin (1809–1882) med boka On the 
    em Origin of Species (Om opphavet til artane)
    | : Mennesket var ikkje skapt i Guds bilete, men var eit ledd i ei lang utvikling. Darwins tankar utfordra sterkt det kyrkjelege verdsbiletet. Darwin meinte at livet kan karakteriserast som ein kamp for tilværet (”a struggle of life”), og i denne kampen er det den sterkaste som overlever (”survival of the fittest”). Dette kallar vi evolusjon. Alt levande liv utviklar seg derfor mot noko betre – evolusjon er framsteg. 

  p I samsvar med dei positivistiske forskingsideala bygde Darwin på observasjonar og innsamling av data. Darwin avviste ein guddommeleg plan med skaparverket og baserte vitskapen sin på fornuft. 

  figure.col.col6.left-image
    img(src="./Realisme_Tanker_i_tida7.jpg" alt="Portrettbilete av mann med stor bart. Foto.")
    figcaption Friedrich Nietzsche
  h5 Sekularisering – frigjering og livssynskrise 
  Med Darwin fekk kristentrua ei utfordring. Mennesket var resultatet av ein evolusjon. Også tidlegare vitskaplege oppdagingar, som at jorda ikkje er sentrum i universet, hadde rokka ved den kristne læra. 

  p Men den personen som for alvor utfordra det kristne verdsbiletet, var den tyske filosofen Friedrich Nietzsche (1844–1900). Det velkjende sitatet ”Gud er død” har vorte ståande som eit uttrykk for den ateismen Nietzsche gjorde seg til talsmann for. For Nietzsche var det eit sentralt poeng at mennesket er fritt, sidan Gud ikkje eksisterer. Vi er ikkje bundne av kristne påbod og forbod. Vi er frie til å skape livet vårt sjølve. 

  p Dei tankane som mellom anna Nietzsche var talsmann for, nemleg at både samfunnet og enkeltmennesket blir mindre religiøst, kallar vi 
    em sekularisering
    | . Det er eit sentralt trekk i utviklinga av moderniteten. 

  p At 
    em samfunnet 
    | blir sekularisert, handlar om at kyrkja får mindre politisk makt, og at lover og reglar blir lausrivne frå religiøs moral. At 
    em enkeltmennesket 
    | blir sekularisert, handlar om at stadig færre menneske i samfunnet har ei religiøs tru. På 1800-talet førte dette både til ei kjensle av fridom og til ei livssynskrise. 

  h3 Frå romantikk til realisme 
  
  figure
    img(src="./Realisme_Fra_romantikk_til_realisme1.jpg" alt="Ei kvinne sitter og fletter håret til et barn. Måleri.")
    figcaption
      em Håret flettes 
      | av Christian Krohg (1888)

  .mt40
    img.col.col4.left-image(src="./Realisme_Fra_romantikk_til_realisme2.jpg" alt="Portrettbilete av mann med sort bustete hår og sløyfe. Foto.")
  p <strong>Eilert Sundt (1817–1875)</strong> var den første samfunnsforskaren i Noreg. I 1850-åra reiste han rundt i bygd og by for å sjå korleis folk levde. Deretter skreiv han rapportar om ”Sædelighedstilstanden i Norge”, ”Ædruelighedstilstanden i Norge” og ”Renslighedsstellet i Norge”. Her viser han fram eit heller skrøpeleg og lite romantisk bilete av situasjonen. Avsløringane til Eilert Sundt stod derfor i kontrast til det glansbiletet av Noreg som dei romantiske og nasjonalromantiske diktarane hadde teikna. 

  p Noreg ligg i utkanten av Europa, og det tok derfor litt tid før dei nye modernitetstankane nådde oss. Men dei nye ideane, og avsløringane til Eilert Sundt om korleis det verkeleg stod til rundt om i landet, fekk fleire av dei nye forfattarane til å sjå behovet for ein meir realistisk litteratur. 

  p Tida mellom 1850 og 1870 var ikkje berre ei tid prega av endringar i samfunnet. Også i litteraturen skjedde det endringar. Trass i at den romantiske diktinga vart halden i live av forfattarar som enno var produktive, kom det til nye. Og det er den nye, realistiske skrivemåten som kom til å dominere meir og meir. Perioden 1850–1870, overgangen frå romantikk til realisme, kan vi derfor kalle 
    em poetisk realisme 
    | eller 
    em romantisk realisme
    | . 

  //- //NdlaAudio(
  //-   source="media/periods/realisme/poetisk_realisme_nrk_Kritisk_sosialrealisme.mp3"
  //-   )

  p Av aktive forfattarar i 1850- og 1860-åra nemner vi Aasmund Olavsson Vinje, Camilla Collett, Henrik Ibsen og Bjørnstjerne Bjørnson. 

  img.col.col4.left-image(src="./Realisme_Fra_romantikk_til_realisme3.jpg" alt="Portrettbilete av mann med skjegg. Foto.")
  p <strong> Aasmund Olavsson Vinje (1818–1870)</strong> kom frå enkle kår, men var ein sentral norsk folkeopplysar. Etter fleire år som omgangsskulelærar og sjølvlært student reiste han til Kristiania for å studere jus. Han tok juridisk embetseksamen 38 år gammal, men vart aldri jurist. I staden vart Vinje avismann og forfattar. Frå 1858 gav han ut bladet Dølen. Her skreiv han kritisk og ironisk om det som rørte seg i tida. 

  p Hovudverket hans er 
    em Ferdaminni frå Sumaren 1860
    | , der han skriv om inntrykk og opplevingar frå ei togreise mellom Eidsvoll og Trondheim. 
    em Ferdaminni frå Sumaren 1860 
    | inneheld artiklar om mellom anna seterdrift og jordbruk, og skildringar av folk han møter på reisa. Vinje er kritisk til mykje av det gamle og skriv med entusiasme om det nye industrisamfunnet som er i ferd med å vekse fram. Vinje er derfor ein talsmann for det teknologiske framsteget i Noreg. 

  img.col.col4.left-image(src="./Realisme_Fra_romantikk_til_realisme4.jpg" alt="Portrettbilete av kvinne med kjole. Måleri.")
  p <strong>Camilla Collett (1813–1895)</strong> var ei nybrotskvinne både innanfor litteratur og samfunnsdebatt. Hovudverket hennar, 
    em Amtmandens Døttre 
    | (1855), kom ut anonymt. Å vere kvinneleg forfattar var nemleg heilt uvanleg på midten av 1800-talet. Her braut Collett med kvinneidealet i datida. 
    em Amtmandens Døttre 
    | er rekna for den første tendensromanen i norsk litteratur. Denne nemninga bruker vi om ein roman som er skriven som innlegg i ein samfunnsdebatt. Romanen tek opp den manglande fridommen for kvinner. Romanen viser korleis livet til kvinner er styrt av menn, og ho kritiserer særleg dei borgarlege fornuftsekteskapa. Camilla Collett var ein heilt sentral person i den gryande kampen for frigjering av kvinner – for fridommen til å velje kven ein vil gifte seg med, og fridommen til å rå over eige liv. 

  .clear 

  figure.mt40.mb20
    img(src="./Realisme_Fra_romantikk_til_realisme5.jpg" alt="Jeger med gevær på skuldera og to hundar i bånd. Illustrasjon.")
    figcaption Illustrasjon til eventyret om Peer Gynt i 
      em Norske Huldre-Eventyr og Folkesagn 
      | av P. Chr. Asbjørnsen. Denne sagnfiguren inspirerte Ibsen til å skrive skodespelet Peer Gynt

  p
    strong Henrik Ibsen (1828–1906) 
    | og <strong> Bjørnstjerne Bjørnson (1832–1910)</strong> var på veg mot realismen i 1850- og 1860-åra. Tidleg i denne perioden skreiv dei begge tekstar med utgangspunkt i norsk historie, dei var påverka av nasjonalromantikken og sogelitteraturen. Men mot slutten av perioden vart dei begge farga av dei nye tankane i tida. 

  p Ibsen gav ut skodespela 
    em Brand 
    | (1866), 
    em Peer Gynt 
    | (1867) og 
    em De unges Forbund 
    | (1869). I desse skodespela viser Ibsen ei orientering mot samtida, og tematisk peiker han på trekk ved moderniteten. Skodespela tematiserer ein konflikt mellom meir idealistiske krav til livet og tankane i moderniteten. I 
    em Brand 
    | gjeld det konflikten mellom kristendommen som absolutt sanning og tvilen og skepsisen til det moderne mennesket. 
    em Peer Gynt 
    | handlar om identitetsspørsmålet: Har mennesket ein indre kjerne, eller er identitet noko som endrar seg frå situasjon til situasjon? I skodespela sine problematiserer Ibsen trua på éi sanning, som i tillegg er overlevert gjennom tradisjonar. Denne grunnleggjande tvilen er eit typisk trekk ved moderniteten og det moderne mennesket. 

  figure
    img(src="./Realisme_Fra_romantikk_til_realisme6.jpg" alt="Ein mann held handa på skulda til ei bekymra kvinne. Foto.")
    figcaption Frå den svenske filmen 
      em Synnöve Solbakken 
      | (1919)
  p Bjørnson gav ut novella ”Faderen” (1860) og romanane 
    em Synnøve Solbakken 
    | (1857) og 
    em Arne 
    | (1859). I desse såkalla bondeforteljingane bryt Bjørnson med den tidlegare romantiske framstillinga av bonden. Her møter vi bonden i eit kvardagsmiljø, litt idealisert kanskje, men likevel med sterke tilløp til realisme. Bjørnson skriv ikkje berre om staute idealbønder, men også om sosiale problem som fyll og knivslagsmål. 

  h3 Det moderne gjennombrotet

  img.col.col5.left-image(src="./Realisme_Det_moderne_gjennombruddet1.jpg" alt="Trengsel av kvinner utanfor ei bygning på vinterstid. Måleri.")
  h5 Å setje problem under debatt 
  p Det moderne gjennombrotet i Noreg kan vi først og fremst takke ein danske for. Georg Brandes (1842–1927), professor og litteraturkritikar ved Universitetet i København, har mykje av æra for å ha ført dei moderne tankane til Noreg og til norske forfattarar. 

  p Brandes var oppteken av framsteg, fornuft og frigjering – og av krav til moderne litteratur. I 1871 heldt han ein serie førelesingar der han la fram ein idé som skulle føre til eit gjennombrot for diktinga i Noreg. Dei kjende orda hans lyder slik: ”Det at ein litteratur i våre dagar lever, viser seg ved at han set problem under debatt.” 

  p Å setje problem under debatt vart eit slagord for dei realistiske forfattarane. No kom det tekstar som tematiserte og problematiserte livet til den moderne mannen og kvinna. 

  .clear
  .mt40
  h5 Kritisk realisme 

  //- NdlaAudio(
  //-   source="media/periods/realisme/poetisk_realisme_nrk_Kritisk_sosialrealisme.mp3"
  //- )


  p Realistane la stor vekt på emnevalet, og i motsetning til romantikarane sette dei søkjelyset på samfunnet og problema der. Realistane ville noko bestemt med diktinga si, dei ville reformere, avsløre og vere kritiske. Epoken har derfor fått namnet kritisk realisme. Nokre av dei viktigaste emna var religion og kyrkje, samliv og ekteskap – med særleg fokus på kvinnas stilling –, pliktmoral og hykleri, oppseding i skule og heim og dårleg forretningsmoral. 

  p Vi kan seie at realistisk dikting skildrar menneska og samfunnstilhøva slik dei er i samtida, og formålet med diktinga er å endre noko. Derfor var det viktig å vere sannferdig når ein skreiv, og dramaet og romanen var dei sjangrane som høvde best til å få fram denne sanninga. Da fekk ein tid og rom til å utdjupe og drøfte problema. 

  p Realistane var ikkje interesserte i sanninga i seg sjølv. Dei var opptekne av at sanninga måtte fram om verda skulle bli betre. Ved å ta opp samfunnsproblem i tekstane sine appellerte dei til fornufta hos lesaren. Denne fornufta skulle føre samfunnet framover og gjere individa frie. Slik kan vi seie at realistane innførte moderniteten, dei tre f-ane, i den norske litteraturhistoria og i samfunnsdebatten. 

  h5 ”Dei fire store”
  p Frå midten av 1870-åra og utover tok norsk litteratur til å bli kjend i utlandet. Gyldendal forlag kasta seg seinare på bølgja og lanserte forfattarane Henrik Ibsen, Bjørnstjerne Bjørnson, Alexander Kielland og Jonas Lie som 
    em dei fire store
    | . Det er desse fire som er dei dominerande forfattarane innanfor kritisk realisme, og det er dei som representerer det moderne gjennombrotet i norsk litteratur. 
  
  figure.col.col4.left-image
    img(src="./Realisme_De_fire_store_Ibsen.jpg" alt="Portrettbilete av mann med kvitt hår, langt skinnskjegg, briller og sort dress. Foto.")
    figcaption Henrik Ibsen
  p <strong>Henrik Ibsen</strong> er påverka av kravet om å ”setje problema under debatt”. Det gjer han i både 
    em Samfundets støtter 
    | (1877), 
    em Et Dukkehjem 
    | (1879), 
    em Gengangere 
    | (1881) og 
    em En Folkefiende 
    | (1882). I alle desse skodespela tek han opp aktuelle samtidsemne, for eksempel dårleg forretningsmoral, utruskap og manglande fridom og rettar for kvinnene. Eit underliggjande tema i alle stykka er også løgn og dobbelmoral. Ibsen ville vise korleis løgna øydelegg individa, ja heile familiar. 

  .clear 

  .tac.mt40.mb20
    img(src="./Realisme_Det_moderne_gjennombruddet2.jpg" alt="Tre ulike bilete av tre poserande kvinner ved arbeidsplassane sine. Foto.")

  p Utover i 1880-åra får skodespela til Ibsen ein annan karakter. No tematiserer han meir korleis individet opplever å leve med moderniteten. Dei radikale endringane i samfunnet har også skapt problem. Med desse tekstane peiker Ibsen fram mot den modernismen som kjem til Noreg i slutten av hundreåret. 

  //- NdlaAudio(
  //-   source="media/periods/realisme/borgerskapet_nrk_Kritisk_sosialrealisme.mp3"
  //-   description="Borgarskapet i 1880-åra"
  //- )



  .flex.flex-wrap
    .col.col4.mt1rem
      figure.figure-left
        img(src="./Realisme_De_fire_store_Bjoernson.jpg" alt="Portrettbilete av mann med kvitt hår, briller og sort dress. Foto.")
        figcaption Bjørnstjerne Bjørnson
    .col.col8
      p <strong>Bjørnstjerne Bjørnson</strong> tek også opp aktuelle tema i tida. I 1875 gir han ut 
        em En Fallit
        | , der han går til åtak på snuskete forretningsmoral. I 
        em Magnhild 
        | (1877) set han søkjelyset på usedelege ekteskap, og i 
        em En Hanske 
        | (1883) tek Bjørnson opp kjønnsdebatten. Bjørnson er provosert av at det finst ulike reglar for kvinner og menn, og krev at både kvinne og mann må ”vere reine” før ekteskapet. Andre tema han går inn på, er makta til kyrkja og oppsedinga i heim og skule. 

  .clear
  .mt20
  figure.col.col4.left-image
    img(src="./Realisme_De_fire_store_Kielland.jpg" alt="Portrettbilete av mann med kvitt hår, langt skinnskjegg, briller og sort dress. Foto.")
    figcaption Alexander Kielland
  p <strong>Alexander Kielland (1849–1906)</strong> er kanskje den av dei fire som mest konsekvent følgjer kravet til Brandes. Kielland set søkjelyset på dobbelmoral og hykleri i heim og samfunn. Han skriv åtte romanar, tre novellesamlingar og seks skodespel. Dei mest kjende romanane er 
    em Garman & Worse 
    | (1880), 
    em Gift 
    | (1883) og 
    em Sankt Hans Fest 
    | (1887). Her drøftar han forholdet mellom fattig og rik, han avslører religiøst hykleri, og han kritiserer latinpugget i skulen. I novelleteksten ”Karen” (1882) avslører han korleis kyniske mannfolk kan lure uskuldige jenter. 

  .clear
  .mt20
  figure.col.col4.left-image
    img(src="./Realisme_De_fire_store_Lie.jpg" alt="Portrettbilete av mann med briller og sort hatt på hovudet. Foto.")
    figcaption Jonas Lie
  p <strong>Jonas Lie (1833–1908)</strong> er den fjerde av dei kritiske realistane. Han er òg påverka av Brandes, men er ikkje så skarp i pennen som dei tre andre. Lie er romanforfattar, og hovudverket hans er 
    em Familjen på Gilje 
    | (1883), ei skildring av ein embetsmannsfamilie i eit norsk bygdemiljø. Her set han mellom anna søkjelyset på likestillingsspørsmålet og på manglande rettar for kvinner. I 
    em Livsslaven 
    | (også 1883) viser han korleis fattigdom kan drepe det gode som bur i menneska – eigentleg eit typisk naturalistisk tema. 
    em Kommandørens Døttre 
    | (1886) har noko av den same tematikken som 
    em Familjen på Gilje
    | . Jonas Lie viser ikkje same kritiske røysta som dei tre andre, men han er ein populær og mykje lesen forfattar i samtida. 

  h3 Naturalismen

  //- NdlaAudio(
  //-   source="media/periods/realisme/Naturalismen.mp3"
  //- )

  .mt40


  figure.col.col12
    img(src='./Realisme_Naturalismen1.jpg' alt='Bekymra kvinne med ein politimann, omringa av ei forsamling i eit trangt rom. Måleri.')
    figcaption
      em Albertine i politilegens venteværelse 
      | (1886), Christian Krohg 

  p I 1880-åra levde realistisk og naturalistisk dikting side om side. Naturalistisk dikting er ei vidareføring av den realistiske, men hos naturalistane er målet å trengje djupare ned i problema og vise samanhengen mellom samfunnstilhøva og liva til enkeltmenneska. 

  .clear 
  .mt20

  img.col.col6.right-image(src="./Realisme_Naturalismen_Zola.jpg" alt="Portrettbilete av en mann med skjegg, briller og alpelue. Foto.")
  p Den franske forfattaren Émile Zola (1840–1902) blir rekna som den første og største naturalisten. Idealet hans var den nye naturvitskapen og darwinismen, og diktinga skulle vere så dokumentarisk og objektiv som mogleg. Zola meinte at mennesket berre i liten grad hadde nokon fri vilje, det var meir eit produkt av arv og miljø. Derfor var livet for mange ein vond sirkel som det var vanskeleg å bryte ut av. Derfor var det vanskeleg å bryte ut av den klassen eller standen ein var fødd inn i. 

  p Naturalismen har mykje til felles med realismen. Det som skil dei to retningane, kan vi skissere slik: 
  ul
    li Realistane skreiv om folk frå borgarskapet, naturalistane skildra også folk frå lågare samfunnslag, for eksempel einslege mødrer og prostituerte.
    li Naturalistane var påverka av positivismen: Diktaren skulle samle inn fakta og detaljar som til saman utgjorde sanninga om eit menneske. 
    li Naturalistane ville vise livets skuggesider, og det skulle komme fram tydeleg i tekstane dei skreiv at mennesket er eit resultat av arv og miljø. 
    li Det vil seie at naturalistane var deterministar: Dei meinte at alt som skjer, er bunde av årsakslover, og trudde ikkje på menneskeleg frigjering. Naturalismen er med andre ord pessimistisk i sitt grunnsyn.
    li Ein konsekvens av dette var at naturalistane ikkje trudde på den endringa og det framsteget som realistane var drivne av. Dei viste fram dei nakne kjensgjerningane og kom ikkje med idear om endringar eller reformer. 
    li Trua på fornuft og vitskapleg sanning var særleg sterk hos naturalistane. Her var dei i pakt med modernitetens idear. Men samstundes braut naturalistane nokså grunnleggjande med somme av dei moderne ideane. Den manglande trua på fridom og den sviktande trua på framsteget hos naturalistane peikte framover mot modernismen, som kom til Noreg i 1890-åra. 

  h5 Naturalistar i norsk litteratur
  
  figure.col.col4.left-image
    img.mt10(src="./Realisme_Naturalismen_Skram.jpg" alt="Portrettbilete av ei kvinne med blikket til sida. Foto.")
  p <strong>Amalie Skram (1847–1905)</strong> blir rekna som ein reindyrka naturalist. Romanserien 
    em Hellemyrsfolket 
    | (1887–1898) er hovudverket hennar og det fremste naturalistiske verket i norsk litteratur. Her skildrar ho ein familie gjennom fleire generasjonar, og ho får fram samanhengen mellom arv, miljø og utvikling. Grunntonen er pessimistisk, og det endar dårleg for familien på Hellemyren. Amalie Skram set søkjelyset på miljøet som formar menneska, og ho vil vise at fattigdom og nød har sine årsaker. 

  p I novella ”Karens Jul” (1885) opplever vi korleis ei fattigjente døyr med eit lite barn på fanget fordi ho manglar det sosiale nettverket som trengst for å klare seg i samfunnet. I ekteskapsromanane 
    em Constance Ring 
    | (1885) og 
    em Forraadt 
    | (1892) endar det også tragisk. Her møter vi unge jenter som blir tvinga inn i ekteskap med eldre menn. 

  figure.col.col4.left-image
    img(src="./Realisme_Naturalismen_Garborg.jpg" alt="Portrettbilete av mann med kort hår og bart. Foto.")
  p <strong> Arne Garborg (1851–1924)</strong> skreiv romanen 
    em Bondestudentar 
    | i 1883. Her møter vi ein ung student frå landet. Temaet er forholdet mellom by og land, bondekultur mot embetsstand, og vi opplever korleis den unge studenten må gi avkall på forholdet til sin eigen stand. I romanen 
    em Mannfolk 
    | (1886) set Garborg søkjelyset på seksual- og kjønnsmoralen, eit tema som var aktuelt i 1880-åra, og som vart omtalt meir ope i den naturalistiske litteraturen. 

  p Verken Ibsen, Bjørnson, Kielland eller Lie blir rekna som naturalistar i norsk litteratur, men dei var alle påverka av naturalismen og skreiv diktverk med klare naturalistiske trekk i denne perioden. 

  p Henrik Ibsen viser gjennom dramaet 
    em Gengangere 
    | (1881) korleis Osvald, sonen i huset, går til grunne av den arvelege sjukdommen syfilis. Sjukdommen har han arva av faren, som har levd eit utsvevande liv i ungdommen. Arven frå faren innhentar han. I dramaet 
    em Over Ævne I 
    | (1883) og i diktet ”Salme II” (1880) tek Bjørnstjerne Bjørnson eit oppgjer med kristentrua si og hyllar Darwins utviklingslære. 

  p Jonas Lie skriv i romanen 
    em Livsslaven 
    | (1883) om korleis ein fattig gut blir sett bort og mishandla som barn. Det går bra med guten i ein periode, men han blir innhenta av sin eigen lagnad, og det endar tragisk. 

  h5 Kristiania-bohemen 
  p
    | ”Bohemen” var namnet på ei lita, intellektuell og livstrøytt gruppe som heldt til på kafeane i Kristiania i 1880- og 1890-åra. Saman med utviklinga av bylivet hadde kafeane blomstra opp som møtestad for intellektuelle og kunstnarar. Bohemane provoserte og sjokkerte medborgarane med sine åtak på borgarleg moral og livsførsel. Dei praktiserte ”fri kjærleik” og var særleg kritiske til religion og ekteskap, som dei meinte hindra personleg frigjering. Bohemkrinsen møtte sterke reaksjonar og motstand – det borgarlege samfunnet såg på dei som representantar for ”den moderne vantrua”. Det vart stadig tydelegare at samfunnet ikkje lenger hadde eit felles og uproblematisk grunnlag for haldningar, moral og livsstil. Dette skremde og provoserte. 

  figure.col.col4.left-image
    img(src="./Realisme_Naturalismen_Jaeger.jpg" alt="Mann i sofa med jakke og hatt. Illustrasjon.")
  p <strong> Hans Jæger (1854–1910)</strong> var ein framståande person i denne krinsen av forfattarar, kunstnarar og intellektuelle. Enda han ikkje hadde særleg litterært talent, gav han ut fleire romanar der han tok opp problem knytte til seksualitet og moral. Han rettferdiggjorde ”fri kjærleik” og meinte at det borgarlege ekteskapet og prostitusjonen var to sider av same sak. I begge tilfella levde kvinna eit ufritt liv på mannens premissar. Fra 
    em Kristiania-Bohêmen 
    | (1885) er hovudverket hans. Boka vart forboden, og Jæger måtte i fengsel for umoralsk forfattarverksemd. 

  figure.col.col4.left-image
    img(src="./Realisme_Naturalismen_Krohg.jpg" alt="Portrettbilete av en mann med langt skjegg. Foto.")
  p <strong> Christian Krohg (1852–1925)</strong> skreiv også ein roman, 
    em Albertine 
    | (1886), som vart forboden og stempla som usømeleg. Romanen var eit innlegg i debatten om kjønnsmoral og viser korleis ei ung jente blir utnytta og driven ut i prostitusjon. Romanen er eit godt eksempel på samfunnsengasjert tendenslitteratur, og boka mobiliserte til motstand mot prostitusjonen. Som ein konsekvens av debatten som romanen reiste, vart offentleg prostitusjon avskaffa. Christian Krohg er mest kjend som målar, og han brukte også Albertine som motiv på fleire bilete, mellom anna det kjende biletet ”Albertine i politilegens venteværelse”. 

  h5 Reaksjonane på det moderne gjennombrotet – og gryande modernisme

  p Slutten av 1800-talet tilhøyrde forfattarane. Dei hadde makt og innverknad. Når dei sette problem under debatt, førte det til endringar på fleire samfunnsområde. Kvinnesak, undertrykking, seksualmoral, kyrkjemakt – dette er emne som forfattarane sette på saklista, og endringane kom gradvis. Trua på at mennesket er fritt, at verda stadig går framover, og at ein gjennom fornufta kan skape ei betre verd, var derfor tankar som vann fram i det norske folket. På mange måtar er dette sentrale tankar i eit moderne demokrati. 

  p Men fleire av dei realistiske og naturalistiske tekstane møtte også motstand. At Nora i 
    em Et Dukkehjem 
    | forlèt mann og barn for å bli eit fritt menneske, var det ikkje alle som var like nøgde med. Frigjering kostar, og kanskje kan ho koste litt for mykje? Som vi har sett av dei naturalistiske tekstane, trudde ikkje alle forfattarane at mennesket var fritt, og at verda heile tida utvikla seg til det betre. Somme var skeptiske til framsteget. 

  p Mot hundreårsskiftet ser vi at fleire forfattarar byrjar å problematisere moderniteten. Vi kan sjå ei endring i haldninga til dei tre f-ane i moderniteten:
  ul
    li 
      em Frigjering
      | : Er vi frie? Og kva kan vi i så fall bruke denne fridommen til? Ikkje alle opplevde den såkalla fridommen som like positivt, for prosessar som urbanisering og sekularisering førte for mange også til livssynskriser, framandgjering og manglande kjensle av å vere til stades i verda. Desse emna er også Ibsen inne på i skodespela sine frå 1880- og 1890-åra. 
    li 
      em Framsteg
      | : Går verda framover? Naturalismen målbar eit deterministisk og pessimistisk livssyn, utan den same trua på framsteget som realistane uttrykte. Hos Skram ser vi dette tydeleg. Men også hos Ibsen, Lie og Garborg kan vi merke ei utvikling mot eit mindre positivt syn på livet, utan den sterke framstegstrua frå tidlegare år. 
    li 
      em Fornuft
      | : Er mennesket så fornuftig? Og er det gjennom fornufta vi best kan forstå det særmerkte ved å vere menneske i verda? Kva med kjensler og med dei eksistensielle aspekta ved tilværet? Mot slutten av hundreåret byrjar Ibsen å fokusere meir på det indre sjelelivet. Og i 1890-åra kritiserer Hamsun realistane og naturalistane for å vere for opptekne av ”typar” i staden for enkeltmenneske. Når vi nærmar oss 1900-talet, ser vi ei generell dreiing mot meir psykologisk litteratur, der kjensler står i sentrum.

  p Den litteraturen som no følgjer, og som vi kallar nyromantisk og modernistisk, tematiserer nettopp dei eksistensielle vilkåra for menneska generelt og for den enkelte. Kva vil det seie å leve i eit samfunn? På kva måte verkar industrialisering, urbanisering og sekularisering inn på liva til folk? 

  h3 Utviklinga av det norske språket 1850–1890

  figure.col.col6.right-image
    img(src="./Realisme_Naturalismen_Gengangere.jpg" alt="Mann grip handa til ei eldre kvinne, med ein kvinneleg tilskodar i bakgrunnen. Foto.")
    figcaption Frå ei oppføring av 
      em Gengangere 
      | av Henrik Ibsen
      
  p Det viktigaste som skjedde språkleg i denne perioden, var at Noreg fekk eit eige skriftspråk. Tidleg på 1800-talet var hovudargumentet at eit norsk skriftspråk ville vere med på å styrke den nasjonale identiteten. Seinare var det demokratiske og pedagogiske argument som tok over i språkdebatten. 

  p I 1850 var det enno mange analfabetar i Noreg. Grunnen var mellom anna dårleg skulegang og stor skilnad mellom det norske talemålet og det danske skriftspråket. Berre embetsmennene og den kondisjonerte klassen i Kristiania snakka ein slags dansk med norsk uttale. Det at folk ikkje kunne lese og skrive, var både eit demokratisk problem og eit hinder for personleg fridom og utvikling.

  a(href="media/periods/realisme/Aapinen.pdf" target="_blank")
    figure.col.col6.right-image.mt5
      img(src='./Realisme_Utviklingen_av_det_norske_spraaket1.jpg' alt='Dobbeltside i bok med eit eldre alfabet. Foto.')
      figcaption Klikk for å lese boka

  p Fram til 1860 måtte bygdefolket betale for skulegangen av eiga lomme. Det førte til store skilnader i tilbodet rundt om i landet. Særleg jentene fekk eit dårleg undervisningstilbod. I den nye skulelova av 1860 vart det økonomiske ansvaret ført over til staten. 

  p I skulen hadde lærarar og elevar pålegg om å snakke dansk. No argumenterte skulefolk og politikarar for at opplæringa måtte gå føre seg på eit språk som elevane forstod. I 1879 vedtok Stortinget at ”Undervisningen i Almueskolen saavidt mulig meddeles paa Børnenes eget Talesprog”. Denne lovendringa knesette eit viktig prinsipp om at talemålet til elevane var godt nok. 

  p Stikk i strid med dette prinsippet vedtok Stortinget likevel at undervisning av samiske og kvenske (finske) barn skulle gå føre seg på norsk. Den nye norske nasjonen skulle tuftast på norsk språk og kultur. I samsvar med dette vart det sett i verk fleire tiltak for å ”fornorske” dei kvenske og samiske innbyggjarane. 

  img.col.col8.left-image(src="./Realisme_Utviklingen_av_det_norske_spraaket2.jpg" alt="Bokside med tittelen Norsk eller Dansk-norsk? Foto.")
  p Ivar Aasen og Knud Knudsen prøvde kvar på sin måte å utvikle eit norsk skriftspråk. Men der Aasen ville ha eit språk tufta på norske dialektar, var Knudsen interessert i korleis det danske skriftspråket kunne fornorskast. Både Knudsen og Aasen såg på sitt eige arbeid som viktige pedagogiske og demokratiske framsteg. 

  p I siste halvdel av 1800-talet utvikla dei to målformene seg og vann stadig nye tilhengarar. Da partia Venstre og Høgre vart skipa i 1884, valde dei ulik side i språkdebatten. Venstre støtta språkarbeidet til Aasen, mens Knudsen hadde mange tilhengarar i Høgre. Felles for partia var at dei såg at avstanden mellom tale og skrift skapte problem. 

  p Tanken var eigentleg å utvikle eitt felles skriftspråk for alle, men mot slutten av hundreåret såg ein at dette ikkje ville lykkast, eller at det i det minste ville ta lang tid. I 1885 vart dei to målformene jamstilte som sjølvstendige målformer. 

  .flex.flex-justify-center
    figure.col.col4.p5
      img(src="./Realisme_Utviklingen_av_det_norske_spraaket_Aasen.jpg" alt="Portrettbilete av mann med skjegg. Foto.")
      figcaption Ivar Aasen
    figure.col.col4.p5
      img(src="./Realisme_Utviklingen_av_det_norske_spraaket_Knudsen.jpg" alt="Portrettbilete av mann med sløyfe. Foto")
      figcaption Knud Knudsen
  h5 Landsmålet vinn fram
  p Ivar Aasen hadde no gjort seg ferdig med grammatikk, ordbok og tekstprøver av det han kalla landsmålet. Fleire forfattarar kjende seg meir heime i landsmålet enn i det danske skriftspråket. Aasmund Olavsson Vinje brukte berre landsmål i avisa Dølen, som kom ut frå 1858. Han gav òg ut reiseskildringar og diktsamlingar på landsmålet. Seinare følgde Arne Garborg opp, mellom anna i avisa Fedraheimen. Også romanane 
    em Bondestudentar 
    | og 
    em Fred 
    | og diktsamlinga 
    em Haugtussa 
    | (alle av Garborg) er eksempel på tekstar på landsmålet. 

  p I kyrkja vann landsmålet etter kvart fram, mellom anna i konfirmasjonsundervisninga. Kjende salmediktarar som Elias Blix og Anders Hovden brukte landsmål når dei dikta, og fleire prestar brukte tekstar på landsmål i gudstenesta. 

  p Stadig fleire skulekrinsar gjekk over til å bruke landsmål. Dei første lærebøkene på landsmålet kom ut tidleg i 1880-åra, og i 1892 kom landsmålsutgåva av den populære leseboka til Nordahl Rolfsen. 

  h5 Dansk skriftspråk blir fornorska
  p Trass i at landsmålet hadde stor framgang frå midten av 1800-talet, var skriftspråket mest fornorska dansk. Sentrale forfattarar som Henrik Ibsen, Bjørnstjerne Bjørnson og Camilla Collett brukte alle denne målforma. Også i det offentlege – i pressa og i politikken – dominerte fornorska dansk. 

  p I tråd med tankane til Knudsen om ei gradvis fornorsking av dansken kom det ei avgrensa rettskrivingsreform i 1862, og seinare ei meir omfattande reform i 1907, som førte det danske skriftspråket nærare ”det dannede” talemålet. Ei rekkje danske skrivemåtar vart forenkla eller avløyste av skrivemåtar som samsvarte betre med norsk uttale.
  ul
    li I dansk markerte ein lang vokal med dobbeltvokal eller stum e. No skulle lang vokal ikkje lenger markerast: 
      em Huus 
      | vart til ”Hus”, 
      em Meel 
      | til ”Mel” og 
      em troe 
      | til ”tro”. 
    li Ein del framandord fekk forenkla skrivemåtar: 
      em Philosoph 
      | og 
      em Charakteer 
      | skulle no skrivast ”Filosof” og ”Karakter”.
    li Danske “blaute konsonantar” (b, d, g) vart erstatta med norske “harde konsonantar” (p, t, k): For eksempel vart 
      em greb 
      | bytt ut med ”grep”, 
      em kage 
      | med ”kake” og 
      em gade 
      | med ”gate”.
    li Mange substantiv fekk norske fleirtalsformer: Dansk 
      em huse 
      | og 
      em heste 
      | forsvann ut, inn kom ”hus” og ”hester”. 
    li Ein del verb fekk meir talemålsnære former og endingar. For eksempel kunne 
      em have 
      | og 
      em blive 
      | no skrivast ”ha” og ”bli”, og i staden for 
      em kastede 
      | og 
      em levede 
      | heitte det no ”kastet” og ”levde”.

  p I 1887 vart 
    em rigsmål 
    | nemninga på det norske skriftspråket som var tufta på dansk. 

  h5 Dei to målformene blir jamstilte 
  p I 1885 vedtok Stortinget at landsmålet og fornorska dansk skulle vere jamstilte målformer i skulen og i det offentlege. Dette jamstillingsvedtaket opna for landsmål som hovudmål for norske skuleelevar. No kunne skulekrinsen sjølv velje kva målform elevane skulle skrive på. 

  h3 Kunsten og moderniteten
  
  figure.col.col3.right-image
    img(src="./Realisme_Kunsten_og_moderniteten1.jpg" alt="To kvinner utanfor ei dør som er vakta av ein politimann. Måleri.")
    figcaption Detalj frå  
      em Albertine i politilegens venteværelse 
      | av Christian Krohg
  h5 Korleis framstille den moderne verda? 
  p På lik linje med dei realistiske forfattarane ville også kunstnarar i denne perioden få fram sanninga. Dei realistiske og naturalistiske målarane tok eit oppgjer med det nasjonalromantiske idealet om å måle vakkert. Dei ville måle samfunnet slik det var. Motiva henta dei frå kvardagslivet, og på same måten som realistisk dikting skulle målarkunsten spegle av korleis folk levde, og kva for ein samfunnsklasse dei tilhøyrde. 

  p Målarar som Christian Krohg (1852–1925) såg på seg sjølve som vitskapsmenn som skulle dokumentere det dei observerte. I detalj måla dei fattigfolk og skildra sosiale problem, og dei vekte debatt med bileta sine. Kunsten var ein kommentar til korleis det var å leve i den moderne verda. Industrialiseringa og urbaniseringa hadde sider ved seg som ikkje var til det beste for menneska. Uverdige arbeidstilhøve, dårlege bustader, fyll, slagsmål og prostitusjon var også ein del av bylivet.

  p Måleriet ”Albertine i politilegens venteværelse” (1886–1887) er eit eksempel på eit typisk naturalistisk bilete. Her viser Christian Krohg fram livet til dei prostituerte i Kristiania. Saman med romanen 
    em Albertine
    | , også skriven av Krohg, førte biletet til endringar i samfunnet. Den offentleg godkjende prostitusjonen vart avvikla. No kunne ikkje politiet lenger kalle inn prostituerte til legekontroll. Slike eksempel viser at også målarane var ein del av det moderne gjennombrotet. Dei trudde på kunsten som verkemiddel i utviklinga mot eit friare samfunn. 

  h5 Teknologiske framsteg endrar kunsten
  p Dei teknologiske framstega på 1800-talet førte med seg ei nyvinning som skulle endre vilkåra for målarkunsten. Til no var det målarane som hadde framstilt verda, men det endra seg da 
    em fotografiet 
    | kom. Rundt 1860 hadde utviklinga av fotografiapparatet komme så langt at fotografiet no kunne utfordre målarkunsten. Kvifor måle ein kopi av omverda når ein kunne avfotografere henne? Fotografane tok portrettbilete av rike borgarar – borgarar som tidlegare hadde betalt kunstnarar for å måle portrett av dei. I tillegg var fotografiet viktig for å formidle det som skjedde i den moderne verda. Dokumentar- og nyheitsbilete tok over for dei kunstnarlege scenebileta. Fotografia formidla eit sannare bilete av verda slik ho var – og folk fekk kjensla av å vere til stades i hendingane.

  p Fleire kunstnarar prøvde å integrere fotografiet i kunsten sin. Ønsket frå realistane og naturalistane om å måle dokumentarisk kan sjåast i samanheng med dette. Andre kunstnarar tok til å tenkje i nye banar. Impresjonistane ville heller fange inn eit inntrykk av ei hending enn å dokumentere situasjonen fotografisk. Dei tok med seg målarutstyret ut for å måle den moderne verda, som dei realistiske målarane. Byen var eit populært motiv, og kunstnarane var særleg opptekne av tilboda som folk kunne gjere bruk av i fritida. Ein kunstnar som Edgar Degas (1834–1917) måla inntrykk frå operaen, kafear, ballettar og barar.

  .flex.flex-wrap
    .col.col5
      figure.figure-left.mt20
        img(src="./Realisme_Kunsten_og_moderniteten2.jpg" alt="Landskap med båt, vatn og soloppgang. Måleri.")
        figcaption Claude Monet: 
          em Impression, soleil levant 
          | (1872). Måleriet skal ha gjeve namn til nemninga impresjonisme
    .col.col7
      p Den meste kjende impresjonisten var nok Claude Monet (1840–1926). Han var meir interessert i naturen enn i bylivet. Berre det viktigaste – førsteinntrykket – skulle vere med i biletet, og målet var å fange lyset i alle fasettar. Monet måla derfor det same motivet på ulike tider av døgnet for å få fram dei varierande fargane. 

  .flex.flex-wrap
    .col.col5
      figure.figure-left.mt20
        img(src="./Realisme_Kunsten_og_moderniteten3.jpg" alt="Menneske samla rundt eit bord i hagen. Dei hever glassa. Måleri.")
        figcaption 
          em Hip hip hurra! Kunstnerfest på Skagen 
          | av P.S. Krøyer (1888)
    .col.col7
      p I Skandinavia var det særleg Skagen-målarane som stod for ein impresjonistisk stil. I Skagen på Jylland fann norske målarar som Christian Krohg og Frits Thaulow (1847–1906) ei samkjensle med dei danske kunstnarane Peter S. Krøyer (1851–1909) og ekteparet Michael (1849–1927) og Anna Ancher (1859–1935). Motivet var ofte naturen, og dei arbeidde med å fange det særmerkte lyset ved danskekysten. 

  h3 Andre kunstformer

  figure.col.col4.left-image
    img(src="./Realisme_Andre_kunstformer_Grieg.jpg" alt="Sjølvsikker mann med bart poserer med hendene i jakkekragen. Foto.")
    figcaption Edvard Grieg
  h5 Musikk
  p 
    | Den største norske komponisten i siste halvdelen av 1800-talet var 
    strong Edvard Grieg (1843–1907)
    |. Han blir rekna som den største klassiske komponisten her i landet nokon gong. Grieg var først og fremst nasjonalromantisk i stilen, og han fekk mykje å seie for identitets- og nasjonsbygginga mot slutten av hundreåret. I 1876 fekk Grieg i oppdrag av Henrik Ibsen å komponere musikken til ei teateroppsetjing av 
    em Peer Gynt
    | . 

  p
    <strong>Rikard Nordraak (1842–1866)</strong> er best kjend for å ha komponert melodien til ”Ja, vi elsker”. Han var fetter av Bjørnstjerne Bjørnson, og Nordraak tonesette fleire av tekstane hans.

  p
    <strong>Johan Svendsen (1840–1911)</strong> levde storparten av livet i København. Han er mest kjend for romansar for fiolin og orkester. På same måten som Edvard Grieg var Svendsen inspirert av den norske folkemusikken. Han gjorde internasjonal karriere både som dirigent og som komponist.

  p
    <strong>Agathe Backer Grøndahl (1847–1907)</strong> studerte både i Tyskland og i Italia og var ein framifrå konsertpianist. Backer Grøndahl komponerte i alt 70 verk for piano. Ho var ein nær venn av Edvard Grieg og er kjend for å ha framført musikken hans ute i Europa. 

  p Europeisk musikk elles var dominert av komponistar som Franz Liszt (1811–1886), Richard Wagner (1813–1883), Johann Strauss d.y. (1825–1899), Johannes Brahms (1833–1897), Georges Bizet (1838–1875) og Pjotr Tsjaikovskij (1840–1893). 


  figure
    img(src="./Realisme_Andre_kunstformer_Arkitektur.jpg" alt="Herskapeleg trebygning med altanar i fleire etasjar. Foto.")
    figcaption Kviknes Hotel i Balestrand er teikna  av Franz Wilhelm Schiertz i ei blanding av sveitser- og drakestil.
  h5 Arkitektur
  p I arkitekturen stod drakestilen og sveitserstilen sterkt. Begge retningane henta inspirasjon frå tradisjonelle norske formuttrykk, som utskorne ornament og listverk. Sveitserstilen kom opphavleg frå Sveits og Tyskland, men vart tilpassa norske forhold. Sveitserstilen var med på å setje tydeleg preg på norske byar og bygder. Sentrale bygg som jernbanestasjonar, skysstasjonar og hotell var ofte å sjå i sveitserstil. 

  p Stavkyrkjene våre og norrøn mytologi la grunnlaget for drakestilen. Drakestilen er ei vidareføring av sveitserstilen, og han dukka opp mot slutten av hundreåret. Frognerseteren restaurant og Holmenkollen hotell er bygde i drakestil. 

  h5 Industri og design 
  p Industrialiseringa førte til eit skilje mellom det å skape eit produkt og det å produsere det. I det førindustrielle samfunnet vart produkta designa og produserte i den same prosessen. Det var same handverkaren som tenkte ut korleis ein stol skulle sjå ut, og som laga stolen. Med industrialiseringa voks design fram som eige fagområde. Ingeniørane teikna produkta, som så vart masseproduserte av arbeidarane på fabrikkane. Krava til funksjon og effektivitet var høge. 

  p Den industrielle produksjonen skulle sikre framgang i samfunnet – symaskinen skulle gjere det enklare og raskare å sy, skrivemaskinen skulle effektivisere skriving og lesing. Det var funksjonen til produktet som var viktig, all pynt og unødig utforming vart fjerna. 

  p Ikkje alle var like positive til denne utviklinga. Den såkalla 
    em Arts and Crafts Movement 
    | meinte at berre handverket kunne sikre framsteg og fridom for menneska. Dei såg på ”brølet” frå fabrikkane som eit kulturelt forfall. 

</template>

<script>
import PagePeriod from "@/components/PagePeriod";
import NdlaVideo from "@/components/NdlaVideo";
import NdlaAudio from "@/components/NdlaAudio";

export default {
  name: "Book",
  components: {
    NdlaAudio,
    NdlaVideo,
    PagePeriod,
  },
};
</script>
